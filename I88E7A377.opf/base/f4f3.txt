/ /rje btsun mkhas pa'i dbang po dkon mchog lhun grub kyi rnam par thar pa dwang 'dod dad pa'i chu gter las 'ong ba'i ngo mtshar rba rlabs kyi 'phreng mdzes zhes bya ba bzhugs
so//

rgya gar skad du/ shrI dharmA swa mi sarba dznyA bhaTTa ra ka ratna nI ra bho ga ye na maH bod skad du/ dpal chos kyi rje thams cad mkhyen pa rje btsun dkon mchog lhun grub
la phyag 'tshal lo/ /gang sku nyi ma 'bum gyi gzi 'bar zhal dkyil zla ba rgyas pa can/ /gang gsung legs bshad sgrog pa'i rnga chen thams cad mkhyen pa'i gsungs dbyangs mtshungs/
/gang thugs zab cing gting dpag dka' bas kun mkhyen rgyal ba'i spyod yul ba/ /gang zhig rje btsun mkhas pa'i dbang po mtshungs med e waM pa de rgyal/ /yongs 'dzin
gang gi ngo mtshar rnam thar la/ /dang 'dod dad pa'i chu gter rab g.yos te/ /legs par bshad pa'i ngo mtshar rba rlabs 'phreng / /cung zad spel 'dis blo gsal kun dgar byos/
/de la 'dir lhar bcas 'gro ba kun gyi skyabs gnas dam pa rje btsun e waM pa

chen po rdo rje 'chang dkon mchog lhun grub ces snyan pa'i grags pas sa steng ma lus pa khyab pa de nyid kyi rnam par thar pa mdo tsam spel ba 'di la don bcu ste/ sku skye
pa ji ltar bzhes pa'i tshul/ sangs rgyas kyi bstan pa la ji ltar bzhugs pa'i tshul/ dge ba'i bshes gnyen ji ltar bsten pa'i tshul/ thos bsam mthar phyin nas bsgom pa nyams
bzhes ji ltar mdzad pa'i tshul/ mkhas btsun bzang gsum gyi yon tan ji ltar brnyes pa'i tshul/ 'chad rtsod rtsom gsum gyi bstan pa'i bya ba ji ltar mdzad pa'i tshul/ mkhas
btsun bzang gsum gyi slob ma ji ltar bskrun pa'i tshul/ rnam dkar gyi phrin las gzhan yang ji ltar mdzad pa'i tshul/ gzugs sku chos dbyings su ji ltar thim pa'i tshul/
mdzad pa phrin las kyi 'khor lo rgyun mi chad pa ji ltar byung ba'i tshul lo/ /dang po ni/ 'gro ba rnams kyi 'dren pa dam pa rje btsun e waM pa chen po 'di gang du skye
ba bzhes pa'i gnas ni/ mkhas pa dang grub pa'i skyes bu rgyun mi 'chad pa 'byung ba'i dge mtshan dang ldan pa/ bod kyi rdo rje gdan dpal ldan sa skya'i sa'i cha 'byor pa
phun sum tshogs pa dang ldan pa gnyan gyi pho brang yin la/ yab

mdo sngags smra ba dge ba'i bshes gnyen chen po blo gros rnam rgyal ba'i rigs su 'khrungs pa kun dga' don grub pa dang / yum rdo rje 'chang kun dga' bzang po'i dbon mo dpon
ne lha mo bu 'dren zhes bya ba mkha' 'gro'i mtshan dang ldan pa gnyis kyi sras su/ 'phags pa'i yul na dmar ser can zhes bya ba/ me mo sbrul gyi lor ngo mtshar ba'i ltas
du ma dang bcas nas bltams te mtshan lha rgod dar zhes gsol lo/ /dam pa 'di nyid lhum na bzhugs pa'i tshe/ yum zo mdog bde ba dang / ldang ba yang ba dang / dad pa dang snying
rje sngar las che ba la sogs pa'i yon tan dang ldan par gyur to/ /yum de nyid yongs 'dzin dam pa'i mgon gyis bzung ba zhig ste/ kun mkhyen rin po che bsod nams sengge
gdan sa chen por chos dbar la phebs skabs/ 'khar rnga bzang po gcig gi thog drangs 'bul ba dang bsnyen bkur gyis mnyes par mdzad pa dang / rdo rje 'chang chen po'i dbon
mo yin pa sogs nas/ zhal gyi bdud rtsi mang du thob ste thugs brtse bas rjes su bzung ba zhig yin zhes thos so/ /bla ma dam pa de nyid sku bltams pa'i tshe nam mkha' g.ya'
dag pa dang / me tog gi char 'bab pa la sogs pa dang / yab yum 'byor pa rgyas pa dang / yul phyogs lo legs pa dang / mi nad phyugs nad med pa la sogs pa bkra shis pa'i
dge mtshan du ma dang ldan par gyur te/ gzhon nu de yang nyes pa'i skyon thams cad dang bral zhing / sku lus mdzes la brjid chags pa/ chu zheng 'gab pa/ zhal gyi

dkyil 'khor dkar zhing snum la dri ma med pa phyag dang zhabs padma ltar 'jam zhing khong lag yangs pa la sogs pa skyes bu chen po'i mtshan dang ldan pa dang spyod lam phun
sum tshogs kun gyi yid du 'ong ba gcig yod ces thos so/ /dgung lo gsum tsam bzhes pa'i tshe/ sngon gyi bag chags bzang po'i stobs kyis chos 'chad pa dang / nyan pa dang
/ mdo klog pa dang / bsam gtan bsgom pa dang / rgya bod kyi yi ge bri ba la sogs pa chos dang mthun pa'i spyod pa rnams kun la gsal bar ston pas 'di ni theg pa chen po'i
chos smra ba'i dge ba'i bshes gnyen chen po zhig tu 'gyur ba'o/ /zhes kun gyis bstod bkur bsngags gsum byed pa zhig yod ces thos so/ /de nas dgung lo lnga drug tsam gyi dus
mtshan mo gnyid du song ba lta bu'i tshul gyis sa skya lha khang chen mo dang bcas pa'i grong pa rnams kyi mi phyugs/ nang gi phu sogs na yod pa'i dngos po phra rags tshang
ma 'od gsal gyis gsal por mthong ba zhig byung zhes kyang gsung bar grags so/ /de nas dgung lo bdun zhes pa'i tshe slob dpon dpal ldan chos skyong ba'i drung du klog
yig la sogs pa bslabs sbyangs mdzad pa'i tshul bstan pas tshegs med par mkhyen no/ /dgung lo brgyad bzhes pa'i dus sku zhang bcas phyugs 'tsho ba la phebs pa'i tshe/ chu
nang du zla ba'i gzugs brnyan shar ba de dam pa 'di nyid kyis gzigs te sku zhang la gsungs pas zhang po na re/ nam mkha' la

zla ba yod pa'i gzugs brnyan yin zer bas/ rten 'brel zab mo'i don la nges shes brnyed pa de dus nas byung gsungs/ de nas dgung lo bcu gsum ma bzhes bar du gnas de nyid du bzhugs
te klog yig dang rje btsun gong ma'i sku bstod sogs chos spyod kyi rim pa rnams la bslab sbyangs mthar phyin par mdzad do zhes thos so/ /gnyis pa sangs rgyas kyi bstan
pa la ji ltar bzhugs pa'i tshul ni/ sngon gyi bag chags bzang po'i mtshams sbyar te/ dgung lo bcu gsum bzhes pa 'phags pa'i yul na dkar po zhes grags pa sa mo sbrul gyi
lo/ dpal e wa~M chos ldan du phebs te 'dren mchog chos kyi rgyal po dkon mchog 'phel ba'i zhabs kyi padma la btugs nas sku gsung thugs kyi mdzad spyod gang la yang nyes
pa'i skyon du skad gcig tsam yang mi rtog cing / ngo mtshar ba'i yon tan kho nar gzigs pas thugs brtse ba chen pos rjes su bzung zhing / phyi nang gi rten 'brel thams cad
rang 'grig pas yon tan thams cad kyi 'byung gnas su 'gyur pa yin te/ gnas skabs thams cad du chos kyi rgyal po de nyid kyi rnam thar gnang ba la sogs pa'i yon tan brjod
pa dang / mtshan thos pa'i tshe dad pa dang gus pa rang dbang med par g.yos te spyan chab gnang ba la sogs pa sku gsung thugs shin tu dad pa'i rnam 'gyur ma bcos lhun grub
tu 'byung ba ni kun la mngon du gyur pa yin no/ /lo de'i snron zla ba'i tshes brgyad kyi nyin 'dren mchog dam pa dkon mchog

'phel ba'i zhal snga nas la mkhan po zhus shing / rje glo bo mkhan chen thams cad mkhyen pa bsod nams lhun grub legs pa'i 'byung gnas rgyal mtshan dpal bzang po la slob dpon
zhus/ chos lung bka' bcu pa phrin las dbang phyug pas grib tshod pa dang / 'dul ba 'dzin pa yon tan rgya mtsho sogs dge slong gi dge 'dun brgya phrag gcig gi dbus su/ dpal
a waM chos ldan gyi gzim khang g.yab chen du/ bstan pa'i rtsa ba so sor thar pa dge bsnyen dang / dge tshul gyi sdom pa rnam par dag pa thob cing / mtshan dkon mchog
lhun grub ces gsol lo/ /de nas bzung ste lhag pa tshul khrims gyi bslab pa mig gi 'bras bu bas kyang gces par bzung nas/ bslab par bya ba phra zhing phra ba mtha' dag ma
nyams par spyod pa'i sngon gyi 'phags pa dgra bcom pa rnams dang tshul mtshungs par bzhugs pa yin no/ /de nas bla brang du bzhugs na yengs rkyen che bar dgongs te/ dge ba'i
bshes gnyen rkyang thur ba dge legs bshes gnyen pa sku mdun du 'bod par mdzad de/ 'dren mchog chos rje'i zhal nas/ nged kyi bu tsha 'di la re tshod chen po yod pas chud
zos su ma song ba dang / thos bsam tshul bzhin yong ba'i grogs dan yang dag pa cig khyed kyi gyis gsungs pa sogs bslab bya dpag med thugs brtse bas sgo nas gnang ngo /
/de nas bla ma dam pa 'di nyid kyi yang dge ba'i bshes gnyen de nyid kyi zur slob kyi tshul du bsten nas/

bslab bya mdzad pa rnams la tshul bzhin gsan te/ shin tu btsun pa'i ngang nas thos bsam la brtson pa chen pos mdzad pas/ dgung lo bcu bdun bzhes pa'i tshe e waM chos ldan gyi
bla med kyi bsgrub mchod kyai rdor gur saM/ bde mchog gsang 'dus lnga'i chog khrigs cha lag dang bcas pa rnams dang / dpal dges pa rdo rje rgyud gsum/ kun tu dgos pa'i
gzhung bdun/ 'grel pa dag ldan/ spyod 'jug mngon pa mdzod/ dbu ma 'jug pa/ sdom gsum rab dbye la sogs pa'i gzhung lugs chen po de rnams dkyus thog gcig la thugs la byang
bar bzhugs te 'dren mchog chos rje'i drung du rgyugs 'bul mdzad pas shin tu mnyes tshor che ba byung gsung ngo / /dam pa nyid kyi zhal nas yon tan yong ba la blo tshogs
gang yod ma brjed pa lo gsum gsum bskyor dgos/ dpe cha gang bzung 'phral la brjed du bcug pas yon tan gang la 'byung ste/ nged kyi lo bcu lon pa'i tshe gong du smos pa'i
gsung rab de rnams dkyus thog cig la shin tu byang bar yod gsung ngo zhes thos so/ /gsum pa dge ba'i bshes gnyen ji ltar bstan pa'i tshul ni/ thog mar 'dren mchog chos kyi
rgyal po dkon mchog 'phel ba'i drung du so sor thar pa'i sdom pa dang 'brel ba la dge tshul gyi rags sdom bcu/ springs yig slob ma la phan pa'i lung / byung chub sems dpa'i
sdom pa dang rjes su 'brel ba la/

dbu ma lugs kyi sems bskyed kyi bslab bya mdo nam mkha'i snying po las logs su bkol ba byang chub ltung bshags/ de'i 'don thabs/ dbu ma lugs kyi sems bskyed kyi cho ga lung
sbyor dang bcas pa sa paN gyis mdzad pa lung si bu ba bcu bdun du grags pa dang / de rnams kyi sa bcad mchims nam mkha' grags kyis mdzad pa/ bslab pa kun las btus/ spyod
'jug de'i sa bcad rje btsun gyis mdzad pa/ de'i TIkka gsung bgros ma/ jo bo'i thugs dam chos chung brgya rtsar grags pa/ sdom pa nyi shu pa/ de'i 'grel pa/ bzang spyod smon
lam/ byams smon/ mda' kha ye shes/ sher phyin rnams kyi lung / zhen pa bzhi bral gyi khrid/ de'i lo rgyus dang khrid yig sogs bla ma gong mas mdzad pa rnams gsan no/
/zhes thos so/ de ltar na dgung lo bcu gsum pa nas bco brgyad bzhes kyi bar du 'dren mchog dam pa de nyid kyi zhabs kyi padmo la btugs te/ gsung ngag rin chen gtso bor gyur
ba'i mdo sngags kyi chos tshul mtha' yas pa zhig gsan par mdzad cing / nye 'brel gyi rtog pa dang / skyon gyi rnam pa thams cad spangs te/ lhag pa'i lha dang dbyer med
pa'i 'du shes kyi sku gsung thugs kyi mdzad spyod thams cad sangs rgyas kyi mdzad pa kho nar gzigs pas/ rten 'brel thams cad rang 'grig nas dngos grub rnam pa gnyis bde
blag tu thob par mdzad pa yin la/ rje rin po che dge legs bshes gnyen pa la sbyor dod mdzad dus bu tsha 'di la re

tshod chen po yod gsungs pa dang / rnam pa thams cad du thugs rje'i spyan ras kyis lhag par gzigs pa dang / chos dang zang zing gi bka' drin tshad med pa skyong ba ni sras
kyi mthu bo 'di nyid rdo rje 'chang chen po'i rgyal tshab tu gyur te/ mtshungs pa med pa'i 'chad rtsod rtsom gsum gyi sgo nas spyi sgos kyi bstan pa rgyas par mdzad pa'i
bstan 'dzin mchog tu lung bstan pa yin no/ /nyid kyi zhal nas/ de ltar dkon mchog gsum dngos rdo rje 'chang / /bsam 'phel dbang gi rgyal po rigs brgya'i mgon/ /bka' drin
mnyam med rje btsun gang de yi/ /zhabs sen dbang gi rgyal por phyag bgyi 'o/ /gang gi dang por sdom gsum bka' drin stsal/ /bar du ma nor legs bshad snang ba bstan/ /tha mar
chos dang zang zing du mas bskyangs/ /de slad dngos po kun gyi snying nas 'dud/ /da dung bla med byung chub ma thob par/ /tshe rabs kun tu drin can chos kyi rje/ /khyed
las gzhan pa'i skyabs mgon ma mchis pas/ /tshad med thugs rje'i spyan gyis gzugs su gsol/ /zhes gsungs so/ de nas dgung lo bco brgyad bzhes pa'i steng du/ 'dren mchog rin
chen sku gshegs pa'i tshe/ nye gnas pa la sogs pa ni gzhan du longs spyod la g.yengs/ zla ba du ma'i bar du sku gdung gi drung du nyin mo rdo rje 'dzin pa gzhan dang mnyam
du

grub mchod mdzad/ mtshan mo rje nyid sku rkyang las med pas/ bla ma 'di gshegs pas kho bo gcig pu mgon dang bral ba yin par 'dug dgongs nas shum zhing / sku gdung la dbu gtugs
nas gdung gi drung du kyai rdor rgyud gsum brgya tshar gcig zhal 'don mdzad pa la sogs pa'i sgo nas gsol ba drag tu btab pas thugs rab kyi mtsho rdol te gsung rab thams
cad la mi 'jigs pa'i spobs pa brnyes pa yin zhes thos so/ /slar yang bla ma dam pa 'di nyid kyi dam chos 'tshol ba la ngom pa med par 'phags pa 'jig rten dbang phyug gi
rnam 'phrul mus chen sems dpa' chen po sangs rgyas rin chen dpal bzang po'i zhabs la gtugs te/ lo ngo brgyad kyi bar du lus dang grib ma ltar 'grogs nas/ dpal e waM chos
ldan dang / mus rta mo gling dga' sogs gang bzhugs su chos kyi 'khor lo bskor ba rnams dam pa 'di nyid dam pa'i chos kyi snod du gzigs nas bu gcig pa la brtse ba'i ma ltar
thugs brtse ba chen pos rjes su bzung ste/ bka' chos bsam gyis mi khyab pa bka' drin bskyangs pa yin la/ ngor du bzhugs skabs rje btsun sangs rgyas rin chen pa'i gsol
lhung gsol ba dang bcas pa gnang ste/ khyed 'dir bsdod rtag par gyis shig khyed la dgon pa 'dir 'phrin las chen po zhig yong ba yin no gsungs te/ khyab bdag rdo rje 'chang
chen po'i rgyal tshab tu lung bstan pa dang / rta mo gling dgar yun ring bzhugs pa'i skabs/ de

phyogs kyi grwa pa rnams kyi 'dir bzhugs na 'phrin las chen po yong zhes mus phyogs su bzhugs su re ba'i zhu cha mang po phul ba/ rje btsun sangs rgyas rin chen pas gsan te/
khyed kyi bsdod sa dang 'phrin las yong sa e waM chos ldan yin gsungs nas gnang sbyin bslab bya dpag med dang bcas te de 'phral ngor du rdzong thar mdzad pa yin no/ /bla
ma dam pa 'di nyid kyis rje btsun sangs rgyas rin chen pa'i drung du so sor thar pa'i sdom pa dang rjes su 'brel ba'i chos gsan tshul ni/ dge tshul gyi brtul zhugs la gnas
kyang bstan pa la zhugs la ma rdzogs pa yin pas gzhan gyi mkhan po dang slob dpon la mi dbang ba yin pa dang / rten la gsum ste dge slong mchog /ces gsang sngags rdo
rje 'dzin pa'i sdom pa'i rten tu dge slong mchog tu bsngags pa dang / ngur smr-ig 'dzin pa sras kyi mchog /dge slong rnams ni yin phyir ro/ /zhes sogs kyi don dgongs pa la
bzhag nas gsum ldan dge slong rdo rje 'dzin pa'i sgo nas gdul bya rnams thams cad mkhyen pa'i sa la 'god par bzhed pa'i thugs bskyed chen po'i kun nas blangs te sems dpa'
chen po sangs rgyas rin chen dpal bzang po'i drung du mkhan po zhus shing / las kyi slob dpon chos kyi rje rin po chen kun dga' chos ldan/ gsang ste ston pa'i slob dpon
rje btsun lha mchog seng ge pa/ grib tshod pa sde snod 'dzin pa 'phrin las dbang phyug pa/ dad pa'i dge 'dun 'dul ba 'dzin pa shes rab rin chen dang / lung rigs smra ba
dge legs

bshes gnyen pa la sogs pa kha skong bar 'os pa'i dge slong du ma dang bcas pa'i dbus su/ dgung lo nyi shu bzhes pa 'dzin byed ces pa me pho byi ba'i lo sa ga zla ba'i yar tshes
bcu gsum gyi nyi ma phyed yol dus su/ yon tan rin po che du ma'i 'byung gnas dpal e waM chos ldan gyi gzim khang g.yab chen du dge slong gi sdom pa legs par thob pa
yin no/ /skyes bu dam pa 'di bsnyen par rdzogs pas sangs rgyas kyi bstan pa dang / dkar phyogs kyi lha rnams ni zla ba yar gyi ngo bzhin 'phel bar 'gyur la/ nag po'i phyogs
dang / lha ma yin rnams 'grib par 'gyur te/ snyan pa'i grags pa sa steng khyab par gyur to/ /de nas bzung ste tshul khrims kyi phung po mig gi 'bras bu ltar gces par bzung
nas sha chang sgog pa gsum la sogs pa bslab par bya ba'i cha phra zhing phra ba rnams kyang spangs blangs tshul bzhin mdzad de/ de yang gzhan rkyen gyis bsgrub pa la
mi ltos par/ sngon gyi bag chags bzang po'i stobs kyis sku gsung thugs kyi dbang po zhi zhing dul ba dang / spyod lam thams cad bag yod kyi kun spyod dang ldan zhing / tshul
khrims kyi dri bzang gis sa steng ma lus pa khyab par bzhugs pa yin no/ /zhes thos so/ yang 'dren pa dam pa 'di nyid kyi rje thams cad mkhyen pa glo bo mkhan chen bsod
nams lhun grub pa'i drung du chos gsan par phebs tshul ni/ spyir rje thams cad mkhyen pa 'di nyid mkhas grub mtshungs

med yin pa dang / khyad par rje btsun sa paN nas brgyud pa'i zab lam mthar thug dpal dus kyi 'khor lo'i sbyor ba yan lag drug pa bzhugs pa gsan nas/ de zhu bar dgongs te mar
pa lo tsA'i na ro paN chen bsnyags pa bzhin lam bgrod dka' ba dang / thag ring ba sogs kyi bka' tshegs gang la yang ma gzigs par cher gtad mnga' ris bstod du phebs te/
zhal mjal ma thag nas thugs dges tshor chen po dang bcas rjes su bzung yang / sbyor drug ni nyams len cher ma byas pas mi bde gsungs nas ma gnang / 'on kyang chos dang zang
zing du ma'i sgo nas bka' drin tshad med pa bskyangs gsungs so/ /zhes thos so/ yang dam pa 'di nyid kyis sa skya 'khon gyi gdung brgyud/ ngur smrig 'dzin pa'i gtsug rgyan/
rig gnas mtha' dag gi dbang phyug mtshan gang gcig sangs rgyas kyi zhing khams grangs med pa bgrod par nus pa'i ting nge 'dzin ni brtan po dang ldan pa sa skya paN chen
gnyis pa sa lo 'jam pa'i rdo rje'i zhabs pad yun ring bsten te/ brtse ba chen pos rjes su bzung nas sku gsung thugs mdzad pa 'phrin las kyis legs par bskyangs pas mkhas
btsun bzang gsum dang / 'chad rtsod rtsom gsum la sogs te yon tan mtha' dag la dbang 'byor pa yin te/ de yang bla ma 'di nyid dam pa'i chos gsan pa'i snod du dgongs nas/
gzhan la tshogs bshad du mi rung ba rnams

slob bshad kyi tshul gyis cis phyin par gnang ba dang / khyad par sa lo nyid kyi gsung ngag zhig gnang dus/ khyod kyis lam 'bras pa 'di rnam la lU hi pa'i dbang bskur gcig
gis gsungs thams cad mkhyen pa de nyid kyi gdul bya rnams kyi rdo rje slob dpon du bkas gnang ba dang / gnas skabs thams cad du mkhas btsun bzang gsum gyi 'khor ji tsam tshogs
kyang / dam pa 'di nyid la spyan 'gros legs par gzigs pa dang / gsung snyan par snang ba la sogs pa thugs brtse bas rjes su 'dzin pa kun la grags shing / rje sa lo
ngor na bzhugs skabs ngor dpe khang du phebs pa'i tshe/ rig gnas mtha' dag gi dpe tshogs rnams la gzigs te/ 'di rnams la bed spyod thub pa zhig khyed la re'o/ blo khur bskyed
cig ces sogs gsungs pa ni rgyal ba rdo rje chen po'i rgyal tshab tu gyur nas rigs gnas mtha' dag la dbang 'byor te/ skal ldan gyi gdul bya mtha' dag gi 'dren pa dam
par lung bstan pa yin no zhes thos so/ /gsum pa dge ba'i bshes gnyen gzhan yang ji ltar bsten pa'i tshul ni/ de ltar gong du smos pa'i yongs 'dzin de rnams ni bka' drin mchog
tu che ba rnams yin la/ gzhan yang rje ri khrod pa kun dga' mchog ldan/ rje lha mchog sengge / chos rje nam mkha' dpal bzang / 'jam dbyangs nam mkha' bstan pa sogs mkhas
grub kyi bla ma mang du bsten nas mdo rgyud ma lus pa'i zab don gcig tu 'dus pa bstan pa yongs rdzogs kyi nyams len

gsung ngag rin po che chos skor yongs rdzogs gtso bor gyur pa'i sde snod gsum dang / rgyud sde bzhi dang 'brel ba'i dbang / rjes gnang / rigs gtad/ mdo bshad/ rgyud bshad/
lung man ngag sogs kyi bsdus pa'i chos tshul rgya mtsho lta bu zhig mnos par mdzad de zhib par ni gsan yig chen mo thub bstan rgyas pa'i nyin byed las shes par bya'o/ /de
ltar gang gsan pa'i chos de thams cad kyang thos pa tsam du ma bzhag gi dang po gsan pa nyid nas tshig snga phyi'i 'brel dang / don gyi cha dag la bsam byung gi rigs pas
legs par dpyad de gzhan gyis mi 'phrogs pa'i nges shes gting nas brnyed par mdzad pa dang / phyag len mthong ba brgyud pa tshun chad par btab pa ltar thugs la bzhugs par
mdzad pa yin no/ /zhes thos so/ bzhi pa thos bsam mthar phyin nas bsgom pa nyams bzhes ji ltar mdzad pa'i tshul ni/ spyir bdag nyid chen po'i 'dis lam gyi nyes len thams
cad la dbang gi ye shes kyis rtsis zin pa'i lta ba bde stong zung 'jug gi rgyas btab nas nyams su len par mdzad cing / de yang phyi bskyed pa'i rim pa bsgom pa'i tshe sgra
tshul dang mngon byang la sogs pa'i bskyed chog thams cad sbyang gzhi sbyong byed sbyor ba la gnad du bsnun nas bsgom pas rags pa phung khams bskyed byed dam/ snang grags
kyi chos thams cad lha dang sngags kyi rnam rol du 'char/ nang bskyed pa'i rim pa bsgom pa'i tshe/ 'khor lo lnga dang yul chen nyi shu rtsa bzhi la sogs pa'i rtsa thig
rlung gsum la gnad du

bsnun nas bsgom pas phra ba dkyil 'khor bzhi'am/ tha mal gyi snang ba sku bzhi'i ye shes lngar byin gyis rlobs/ rdzogs rim nyams su len pa'i tshe rgyud sde zab mo nas gsungs
pa'i rtsa rlung thig le'i rnal 'byor dang / rdo rje lus kyi 'khrul 'khor la sogs pas gzung 'dzin bskyed pa'i rlung sems dbu mar bcug ste/ bde stong mchog gi ye shes mngon
du mdzad nas mchog tu mi 'gyur ba'i bde ba chen po las ma g.yos par dus rtag tu bzhugs pa yin la/ de ltar rim gnyis zab mo'i nyams len bsam gyis mi khyab pa la dus rgyun
du btson pa'i stobs kyis/ lus nyams dang / sems nyams dang / gzhan sems shes pa'i mngon par shes pa'i mngon shes la sogs pa'i yon tan dpag tu med pa la dbang 'byor ba
yin no/ /khyad par dgung lo nyer gcig bzhes pa glang gi lo mus rta mo gling dgar rje btsun sangs rgyan rin chen pa'i zhal snga nas bka' lung dang bslab bya gnang / mthun
rkyen sbyar te aShTa'i gsung bsnyen/ bde mchog nag po pa'i gsung bsnyen/ mgon po'i gsung bsnyen sogs/ gzhan yang e waM gser sku lha khang du gsang 'dus kyi gsung bsnyen/
gshed dmar lha lnga'i gsung bsnyen/ 'jigs byed kyi gsung bsnyen/ kun rig gi gsung bsnyen/ tshe dpag med lha dgu'i gsung bsnyen/ sgrol dkar gyi gsung bsnyen/ 'jam dbyangs
dmar ser gyi

gsung bsnyen/ tshe sgrub zab mo'i gsung bsnyen/ dbyangs can lha mo'i gsung bsnyen la sogs pa bsnyen bsgrub thams cad grangs dang mtshan ma'i bsnyen pa dge ltas mngon du ma
gyur gyi bar du mdzad de/ yi dam gyi lha thams cad dang dbyer med du bzhugs pa dang / lhag par 'jam dbyangs dkar po'i gsung bsnyen mdzad dus ma sha ka la myu gu byung zhing
zhal yang gzigs pa yin la/ rjes thob tu chos thams cad rmi lam smyu ma lta bu'i ngang nas chos 'chad pa dang / gsung rab rtsom pa la sogs pa'i sgo nas dus 'da' bar mdzad
pa ma gtogs/ 'jig rten gyi bya ba ngan pas g.yengs ba dang / tha mal du skad gcig tsam yang bzhugs pa mi srid do/ /khyad par rjes thob skye bus dben pa'i gnas skabs thams
cad du gtong len byang chub kyi sems la nan tan du mdzod de/ sku lus nyams nga ba'i rnam par bzhugs pa 'phral du sku mdun du phyin pa rnams la mngon du gyur pa dang /
rje btsun gyi mgur las/ bdag gcig pu thar pas phan pa med/ /khams gsum gyi sems can pha ma yin/ /pha ma sdug bsngal gyi sib tu bzhag /bdag bde bar 'dod pa the le le/ /zhes
gsungs pa ltar sems can thams cad pha mar ma gyur pa med cing / ma'i drin lan mtha' dag bskal pa'i bar du brjod kyang mi rdzogs/ 'dzam gling gser gyis bkang nas byin yang
drin lan khyer bar mi nus pas/ dam pa'i chos kyis drin lan 'jal bar dgongs te/ byams pa

dang snying rje chen pos kun nas blangs te byung chub kyi mchog tu sems bskyed nas/ rdzogs pa'i byang chub bsgrub pa'i thabs kyi gtso bo bdag gzhan mnyam pa bsgom pa/ brje
ba bsgom pa las dus brtag tu ma g.yos bzhin du rgyal sras kyi spyod pa pha rol tu phyin pa drug dang / bsdu ba'i dngos po bzhi la sogs pa'i spyod pa khyad par can rnams nyams
su len pas dus 'da' bar mdzad pa dang / rang nyid la byung chub kyi sems rin po chen thugs la 'khrungs pa'i stobs kyis/ rgyal sras chos rdzongs pa la sogs pa byang chub
kyi sems la nan tan du mdzad pa'i skyes bu dam pa rnams la lhag par gus pa dang / 'gro ba mtho dman gang gzigs kyang phan par bzhed pa'i lhag bsam dang snying rje chen
po rgyun ma chad par 'byung zhing / byams pa'i spyan 'gros legs par gzigs pa dang / snyan pa'i gsung gnang ba dang / rang rang blo dang 'tshams par chos dang zang zing
gi tshim par mdzad pas drung du 'dug pa kun lo dang zla ba la sogs pa'i bar du bsdad kyang yid ches pa dang ngom pa med pa dang / bla ma 'dis sku gsung thugs kyi mdzad spyod
la nyes pa'i skyon 'di lta bu zhes sus kyang ma mthong zhing / bdag kho na la dges pa zhig 'dug go snyam pa dang / 'bral mi phod pa'i bsam pas phyir mig blta bzhin pa'i
ngang nas 'gro ba la sogs pa thams cad la 'byung ba yin no/ /zhes thos so/ /lnga pa mkhas btsun bzang gsum

gyi yon tan ji ltar brnyes pa'i tshul la gsum las/ dang po mkhas pa'i yon tan ji ltar brnyed pa'i tshul la/ tshig la mkhas pa dang / don la mkhas pa'o/ /dang po ni/ shes bya'i
gnas thams cad la mkhas pa'am/ bye brag sbyangs pa'i chos la mkhas pa ste/ mkhas gang shes bya'i de kho na/ /ji bzhin rtogs pa yin par 'dod/ /bye brag sbyangs pa'i don
shes pa/ /de dang de la mkhas pa yin/ /zhes dang / de yul rtog ge brda' sprod dang / /gso ba phyi nang rig ces bya/ /zhes gsungs pa ltar mkhas par bya ba'i gnas sam/ yul
ni rig pa'i gnas lnga yin la/ bdag nyid chen po 'dis ni rig pa'i gnas lnga de dag dang por 'dzin pa dang / bar du 'chad pa dang / tha mar kun chub par mdzad pa la rtsom
pa rab kyi thar phyin par 'gyur pa dang / rnyed pa dang bkur bsti dang / bza' ba dang btung ba dang / gnyid rmugs la sogs pa'i ro myong ba dang / 'jig rten chos brgyad kyi
rnam par rtog pa gang yang mi mdzad par/ mdo rgyud bstan bcos rnams la sbyangs pa mthar phyin par mdzad pas/ dus skabs thams cad du chos gang 'chad kyang tshig phyed kyang
ma 'khrul bar thugs nas gsung ba la thogs pa med pa mngon sum gyis grub pa yin no/ /don la mkhas pa yang yin te/ rig pa'i gnas lnga'i bsdus pa'i gzhung lugs gang dang
gang yin pa de'i tshig

don rnams phyin ci ma log pa khong du chug nas de'i dbang du byas pa'i bstan bcos rtsom mkhyen pa dang / tshig thugs su tshud ma thag tu don phyin ci ma log pa mkhyen cing
/ don la mkhyen pa de srid du tshig tsam gyis chog par 'dzin pa ni dam pa 'di la mi mnga' ba'i phyir ro/ /de'i rgyu mtshan gyis gsung rab gang 'chad kyang mtha' chod pa'i
bshad pa mdzad nas/ de dang de'i snying po'i don ni 'di yin no zhes 'chad pa la gzhan dang mtshungs pa med pa mngon sum gyis grub pa dang / 'chad rtsod rtsom gsum gyi bya
ba gang mdzad kyang tshig la ma 'chol bar don kho na la gtso bor mdzad pa'i sgo nas gdul bya rnams thar pa'i lam la 'god par mdzad pa yin no/ /gnyis pa btsun pa'i ston
ni/ spyir bla ma dam pa 'dis sngon skye ba dpag tu med pa nas goms pa'i shugs kyis sgo gsum gyi kha na ma tho ba ci yang mi mdzad la/ khyad par tshul khrims kyi bslab pa
rin po che bstan pa'i rtsa ba yin par dgongs nas/ bslab par bya ba'i gnas mtha' dag phra zhing phra ba nas blang dor tshul bzhin du mdzad pa dang / rtags dang cha lugs tshun
chad rung ba tshad dang ldan par mdzad pa dang / kun spyod thams cad dam pa'i chos 'dul ba dang mthun par nyams su len par mdzad pa dang / sku gsung thugs kyi dbang po
zhi zhing dul la bag dang ldan par bzhugs pa dang / spyod lam thams cad kun tu mdzes shing brjid chags pa dang / tshul khrims kyi dri bzang khyad par can rdzi phyogs ma
yin

pa kun tu bsnams pa dang / gang du bzhugs pa'i sa phyogs thams cad gtsang zhing snum la yid du 'ong ba dang / mtho dman gyi skye bo su la yang zur gyis 'khu ba dang / zhe gcod
pa'i tshig dang / pha rol gyi yid du mi 'ong ba'i rnam 'gyur cung zad kyang mi mdzad la/ rnyed pa dang bkur bstir ma chags pa'i bsam pas pha rol bslu ba'i bsam sbyor
ngan pa thams cad dug bzhin spangs te/ de'i dri ma tsam yang mi mnga' ba dang / khyad par dang por rab byung bsnyen rdzogs mdzad nas/ mthar mya ngan las 'das kyi bar du sha
chang sgong gsum gyi dri ma tsam yang mi mdzad pa dang / rtsa rlung thig le'i rnal 'byor gyis byung chub kyi sems rang gnas su 'phel bar mdzad de/ yon tan 'di gnyis kyis
kyang mkhas btsun bzang gsum du rlom pa thams cad zil gyis mnan pa yin no/ /de lta bas na bdag nyid chen po 'di'i sku gsung thugs kyi mdzad pa dang / kun spyod gang la
yang skyon de ltar snang ba 'di lta bu zhig go snyoms pa zhabs drung du yun ring du bsdad pa'i skye bo sus kyang ye ma mthong zhing / bsnyen par rdzogs nas lo brgya lon
pa lta bu'i spyod lam dang ldan par gyur te/ bslab pa la gus pa rnams kyi nang nas mchog tu lung bstan pa 'phags pa ka ta ya na'i bu lta bu dang / sbyangs pa'i yon tan gyi
mdzes pa rnams kyi nang nas phul du phyin pa 'od srung

chen po lta bu dang / spyod lam dul ba rnams kyi nang nas mchog gi tu bsngags pa rta thul lta bur nyes ltung gi dri mas ma gos shing brtan mkhas kyi yon tan gnyis dang ldan
par bzhugs pas ngur smr-ig 'dzin pa rnams kyi nang nas mchog tu gyur pa yin no/ /gsum pa bzang po'i yon tan ji ltar brnyes pa'i tshul ni/ bla ma dam pa 'di ni mtshan mo
bskyed rdzogs zung 'brel gyi rnal 'byor mang po la g.yel ba mi mnga' zhing / nyin mo 'khor 'das dbyer med kyi lta ba zab mo'i ngang nas 'chad rtsod rtsom gsum la sogs pa
sangs rgyas kyi bstan pa'i bya ba kho nas dus 'da' bar mdzad pa dang / mtho dman thams cad la lhag par byams shing / gzhan la gnod pa'i las cung zad kyang mi mdzad/ gzhan
la mtho 'tshams pa dang phrag dog gi rnam pa gang yang mi mnga'/ rnyed bkur dang che thabs kyi rtsol bsgrub gtan nas mi mdzad/ khyad par 'dren mchog chos rje/ rje btsun
sangs rin/ 'jam dbyangs sa lo ste/ rtsa ba'i bla ma rnam gsum thugs kyi dkyil du bzhag nas/ lhag pa'i lha dang dbyer med pa'i 'du shes kyis gsol ba rgyun du btab pas legs
nyes kyi bya ba thams cad lung ston/ bar skabs cung zad sku snyel ba'i tshul ston pa'i tshe/ dang por snyung rkyen/ bar du bcos thabs/ tha mar 'di tsam la drag gsungs pa
sogs dang lan gcig e wa~M dgon pa'i bla brang gi steng du kun mkhyen bu ston zhal

gzigs pa dang / yang rje sangs rgyas rin chen mnal lam du byon nas phyag bzhi pa la yig cha gyis/ gtor ma byin gzhan gyi mthu mi yong zhes lung bstan pa dang / ston po gtor
bsngo brgya tshar dus spyan zur la e waM mgon khang nas mi nag dung long can zhig lam zab lha khang la song / cher te gzigs pas pu trar 'dug ces gsungs par grags pa dang
/ gzhan yang rgya mtsho bla chen bdag med ma'i dbang zhu bar 'byon pa thugs mkhyen gyis dgongs pa dang zhal slob thugs dam pa zhig la khams 'dus drag po lan gnyis byung
ba'i tshe/ rje nyid la gsol ba btab pas/ dge slong zhig gis ltung ba'i rnam pa zhig dang / yi ge zhig gtad byung nas rje nyid kyis gnang ba yin zer bas de ma thag nad las
grol ba dang / yang bsgom chen zhig gi rmi lam du e waM 'du khang na rje bsod nams rtse mo chos gsung gin yod zer nas phyin pas rje nyid chos gsung gin 'dug pa rmi ba sogs
rje btsun gong ma zhig gi rnam 'phrul lam ngo bor bzhugs pa la the tshom dang bral ba yin no/ /mdo sde rgyan las/ lus can kun gyis khyod mthong na/ /skyes bu dam pa legs
par 'tshal/ /mthong ba tsam gyis rab dwangs bar/ /mdzad pa khyod la phyag 'tshal lo/ /zhes gsungs pa ltar phyag dang zhabs la sogs pa sku'i cha shas thams cad 'jam zhing
gzhon sha chags pa dang /

rtsa dang gnyer ma la sogs pa mi mngon zhing rin po che byi dor byas pa ltar gtsang zhing yongs su dag la gzi 'od 'bar ba dang / zla ba dri ma med pa ltar shin tu dkar zhing
dwangs la 'od zer 'phro bar bzhugs pas/ sku mthong ba tsam gyis dad pa rang dbang med par 'byung ba yin la/ dgung lo drug cu re gcig bzhes pa'i tshe yang sku'i cha shas
gang na yang gnyer ma spu nyag tsam yod pa sus kyang ma mthong ba ni dus mtshungs pa'i skye bo zhabs drung na gnas pa kun gyis mngon sum du grub pa dang / sku mya ngan la
'da' khar gsang gnas 'dom gyi sba ba dang bcas pa sbugs su nub pa la sogs pa sangs rgyas kyi mtshan dpe dang dngos su ldan pa 'di ni/ bdag nyid chen po sa skya paN chen
mya ngan las 'das pa'i 'og tu/ kha ba can gyi khrod 'dir 'dren mchog dam pa 'di nyid las gzhan ma byung ba yin no/ /gzhan yang sngon sku tshe dpag tu med pa nas sbyangs
pa'i stobs kyis rig gnas mtha' dag dang / mkhas btsun bzang gsum dang mchod rtsod rtsom gsum rnams la sku tshe 'dir sbyangs tshul dang / gsal 'debs tsam mdzad pa de thams
cad la mi 'jigs pa'i spobs pa thob pa yin te/ nyid kyi zhal nas/ rnam mang shes bya'i ri mo ngo mtshar ba/ /rnam dpyod dngul dkar dwangs pa'i me long du/ /rnam dkar tshogs
gnyis dbang gis legs shar ba'i/ /rnam mkhyen 'dren pa mchog la gsol ba 'debs/ /zhes dang / sngon tshe goms pa'i

spobs pa mi dman pas/ /'chad rtsod rtsom la bsnyengs bral blo gros rgyas/ /kun spyod rnam dag byung chub sems gnyis 'byongs/ /bstan pa'i nyi mar gyur la gsol ba 'debs/ /zhes
gsungs pa yin no/ /zhes thos so/ /drug pa 'chad rtsod rtsom gsum gyi sgo nas sangs rgyas bstan pa'i bya ba ji ltar mdzad pa'i tshul la gsum/ dang po 'chad pa'i sgo nas
bstan pa'i bya ba mdzad tshul la gnyis ste/ dpal e waM chos ldan du chos 'khor bskor tshul dang / yul dgon gzhan du bskor tshul lo/ /dang po la gnyis/ thog mar bskor tshul
dang / bstan pa'i bdag por mnga' gsol tshul lo/ /dang po ni/ dgung lo nyi shu rtsa lnga bzhes pa 'phags pa'i yul na khyu mchog ces pa lcags mo sbrul gyi lo nas/ lo bcu
gnyis bar du dpal e waM chos ldan gyi zur 'chad pa 'dzad de/ rdo rje 'phreng ba dang / kri ya sa mu tsa nas gsungs pa'i dbang bskur bzhi bcu zhe lnga dang / zur bka'i dbang
bzhi bcu lhag tsam la sogs pa dang / gsung ngag rin po che'i khrid bka' mang po dang / kye rdo rje rgyud gsum la sogs pa'i rgyud kyi bshad bka' mang po dang / sgrub thabs
brgya rtsa dang / rgya mtsho dang / zur bka'i rjes gnang gi rigs rnams dang / rigs gtad la sogs pa dang / lung gi rigs bsam gyis mi khyab pa rgyun mi 'chad pa gsungs
pas skal ldan gyi gdul bya mtha' yas pa smin grol la 'god par mdzad pa yin no/ /gnyis pa bstan pa'i bdag

por mnga' gsol tshul ni/ dgung lo so bdun bzhes pa rnam rgyal zhes pa chu mo sbrul gyi lo zla ba gnyis pa'i nyer gcig gi nyin rje btsun dam pa lha mchog sengges thub pa'i gser
sku gzi 'od 'bar ba gcig gnang / dbu la me tog gi char mang po phab nas rab tu gnas par mdzad de/ da lo lam 'bras pa rnams la lam 'bras bshad/ bla brang chen mo'i gzim
chung du bsdod la dbyar chos dgun chos dang / ston chos ma chags pa gyis gsungs pa sogs bstan pa'i rgyun la phan pa'i lugs gnyis kyi bka' lung 'them che ba gnang nas bstan
pa'i bdag por mnga' gsol lo/ /de nas bla ma dam pa 'dis rje btsun lha mchog sengge'i bka' bzhin bsgrub ste/ dge 'dun tshogs pa la gsung ngag rin po che cha lag dang bcas
pa zab rgyas su gnang / gsung ngag grol ba dang bstun bla brang chen mo'i gzim chung du bzhugs te/ dbyar chos la dpal kyai rdo rje rgyud gsum gyi bshad pa la sogs pa
zab pa dang rgya che ba'i dam pa'i chos gsungs/ ston chos la rdo rje dril bu pa'i dbang / kyai rdo rje'i bka' babs bzhi'i dbang / dag pa gsum gyi khrid/ rje rdo rje 'chang
gi bka' 'bum pod bzhi ma'i lung / shin tu spros med kyi khrid/ zhen pa bzhi bral gyi khrid/ de rnams dang 'brel ba'i yig cha'i lung rnams gsungs/ de nas dgung lo so brgyad

bzhes pa shing pho rta'i lo zla ba bcu pa'i tshes brgyad kyi nyin rje btsun rdo rje 'chang chen po kun dga' bzang po'i zhabs kyi rgyal tshab dam par dbang bskur te dge 'dun
tshogs pa thams cad kyis bkra shis dang / rab gnas kyi mnga' gsol zhing / lha rnams kyis kyang me tog gi char chen po babs nas mngon par mchod de bstan pa'i bdag po chen
por mnga' gsol lo/ /de nas bzung lo grangs nyi shu rtsa bzhi'i bar du bar ma chad par stod mnga' ris/ smad mdo khams/ bar dbus gtsang gi gdul bya bskal ba dang ldan pa sprin
bzhin du 'dus pa rnams la rang rang gi blo dang 'tshams pa'i chos kyi sbyin pa rgya chen po rgyun chad med pa gnang ste/ de yang lo re bzhin dgun gyi dus su mdo rgyud
thams cad kyi bcud phyung ba rje btsun sa skya pa'i zab lam gyi mthar thug gsung ngag rin po che lam 'bras bu dang bcas pa'i gdams ngag yongs su rdzogs pa tshar re re dang
/ zhu ba po'i stobs kyis skabs 'gar tshar gnyis gnyis gnang zhing / de dag dang 'brel ba'i sems bskyed/ slob ma rje 'dzin/ dbang bskur/ byin rlabs/ lung / lag len gyi
rim pa rnams shin tu zhib cing mtha' chod par gnang / dbyar dus rnams su kyai rdor rgyud gsum/ bde mchog rtsa bshad/ gsang 'dus rtsa rgyud/ ngan song sbyong rgyud la sogs
pa rje btsun sa skya pa yab sras kyi bshad srol dang mthun pa'i rgyud sde'i bshad bka' mang po dang / nag po

rim bzhi/ dril bu rim lnga/ rtsa dbu ma'i khrid/ dag pa gsum gyi khrid/ lam skor phyi ma brgyad kyi khrid la sogs pa khrid bka' mang po dang / de rnams kyi yig cha'i lung lag
len dang bcas pa dang / sgrub thabs brgya rtsa dang rgya mtsho dang / zur bka'i rjes gnang la sogs pa/ rjes gnang dang rigs gtad mtha' yas pa dang / de rnams kyi rgya
gzhung / sgrub thabs rjes gnang dang bcas pa'i yi ge'i lung ston dpyid la sogs pa'i skabs su zhu ba po'i blo dang bstun pa'i dbang bka' du ma dang / khrid dang rjes gnang
la sogs mtha' yas pa dang / rje btsun gong ma lnga'i bka' 'bum/ mus chen sems dpa' chen po'i bka' 'bum/ kun mkhyen bsod nams seng ge'i bka' 'bum/ 'dren mchog chos rje dang
/ rje btsun sangs rgyas rin chen gyi bka' 'bum la sogs pa lung gi tshogs yang nas yang du gsungs pa dang / gzhan yang dbu sems kyi srol chen po gnyis las 'ong ba'i sems
bskyed kyi sdom pa dang / bka' gdams gzhung drug la sogs pa rnams yang yang du gsungs te gdul bya rnams byung chub kyi sems rin po che rnam pa gnyis kyis rgyud phyug par
mdzad pa dang / so so thar pa'i sdom pa'i sgo nas gdul bya'i don mdzad pa yang bsam gyis mi khyab ste/ lo re bzhin dkyus thog re la rab byung bsnyen rdzogs don du gnyer
ba sum brgya lhag tsam dang / gzhan yang gnas dang dus nges med du glo bur du lhags

pa dang bcas pas dge tshul khri phrag gcig tsam dang / bsnyen par rdzogs pa stong phrag gsum lhag pa'i mkhan po mdzad la/ de ltar na rab byung bsnyen rdzogs kyi mkhan po mdzad
pa yang / bla ma dam pa 'di las mang ba gzhan ma byung ba yin no/ /gsung ngag rin po che lam 'bras bu dang bcas pa'i gdams ngag cha lag yongs su rdzogs pa tshar sum cu
rtsa lnga bka' stsal te bstan pa dang sems can gyi don dpag tu med pa mdzad pa sogs gdul bya gang la gang 'dul gyi chos kyi char bab te skal ldan gyi 'gro ba rnams smin
grol gyi lam la 'god par mdzad pa yin no/ /gnyis pa yul dgon gzhan du chos 'khor bskor tshul ni/ gdan sa chen po dpal ldan sa skya/ rtse gdong srid gsum rnams rgyal/ dpal
na lendra/ mus rte mo gling dga'/ yar 'brog mthar gling / 'bras yul rdzing dkar/ gzha' ri dgon pa/ thub bstan bskyed tshal/ thub bstan rin chen gling la sogs pa'i dgon
pa rnams su yun ring po nas gsol ba yang yang du btab nas spyan drangs te/ gdugs/ rgyal mtshan/ phyi ma 'phur ma/ rol mo'i bye brag sna tshogs la sogs pa mchod pa'i yo byad
bsam gyis mi khyab pa dang bcas te/ rnam sbyar dang chos gos gyon pa'i ngur smr-ig 'dzin pa'i tshogs dang / skye bo'i tshogs dpag tu med pas bsus te/ 'phags pa rin po
che'i bzhugs khri padma can la sogs pa skyes bu dam pa rnams kyi chos kyi khri chen po rnams la zhabs kyi padmo 'khor

los mtshan pa rnam par 'khod de/ gsung ngag rin po che gtso bor gyur pa'i khrid/ dbang rgyud/ man ngag rjes gnang / rigs gtad la sogs pa chos kyi rnam grangs bsam gyis mi khyab
pa gsungs pa'i sgo nas gdul bya so so'i dbang po tshim par mdzad de rnam grol gyi 'bras bu la 'god par mdzad pa yin no/ /mdor na dgung lo nyer lnga nas drug cu re gcig
gi bar lo grangs sum cu rtsa bdun gyi bar du nyams bzhes zab mo bsam gyis mi khyab pa la ma g.yos pa'i ngang nas/ nyin mtshan khor yug tu 'chad rtsod rtsom gsum la sogs
pa'i sgo nas sangs rgyas bstan pa'i bya ba 'ba' zhig mdzad de/ spyi sgos kyi bstan pa yar ngo'i zla ltar 'phel rgyas su mdzad de/ e waM chos ldan gyi khri thog tu phebs
pa la 'chad nyan gyi rgyun dang / bstan pa'i 'phel rgyas rje btsun kun dga' bzang po'i rjes su bla ma dam pa 'di las lhag pa gzhan byon pa med do/ /gnyis pa rtsod pa'i sgo
nas sangs rgyas kyi bstan pa la bya ba mdzad pa'i tshul ni/ spyir rtsod pa'i tshul ni gzhung lugs rnam par dag pa dpang du btsugs te/ lung dang rig pa'i sgo nas rang gi
'dod pa bsgrub cing phyogs snga ma sun 'byin par byed pa yin no/ /'dir ni bla ma dam pa 'dis mngon rtogs ljon shing las 'phros pa'i dri lan nges don gsal ba/ gsang ba sgo
'byed las 'phros pa'i dri lan zab don snying po/ brgal shing brtags

pa'i lan rnam par nges pa tshangs pa'i rigs sngags dang / de'i bsdus don tshan brgyad pa/ gsung ngag lam 'bras brtsams te bris shing brtags pa'i lan rnam par nges pa mtha'
bral bdud rtsi'i rol mtsho rnams las gsungs pa'i rig pa rnams ni mkha' rlom sus kyang 'gran par mi nus pa ste gsung rab de dag tu bltas pas shes so/ /gsum pa rtsom pa'i sgo
nas sangs rgyas kyi bstan pa la bya ba mdzad pa'i tshul ni/ spyir rtsom pa zhes bya ba rgyal ba sras dang bcas pa'i yon tan brjod pa dang / bde bar gshegs pa'i gzhung
lugs dri ma med pa dgongs 'grel dang bcas pa'i brjod bya rnams yul du byas te/ sdeb sbyor gyi gtsug lag dang mthun par rtsom pa yin pa las bdag nyid chen po 'dis mdzad pa'i
rtsom pa rnams kyang rang gis brjod bde zhing / gzhan gyis rtogs sla ba/ gnyis ka'i rna bar snyan pa ste sdeb sbyor gyi gtsug lag dang mthun pa kho na yin la/ rtsom pa
ji ltar mdzad pa'i rnams grangs kyang / rtsa brgyud kyi bla ma rnams kyi bstod tshogs/ rnam thar/ gsan yig yi dam gyi lha mang po'i sgrub dkyil/ rjes gnang rigs gtad zhal
gdams chab shog gi skor sogs mang po dang / khyad par kye rdor rgyud gsum man ngag dang bcas pa'i gong ma'i gsung rab rnams kyi rgyas 'grel/ don dus dka' gnas kyi mtha'
chod sogs skyes sbyangs kyi blo gros dang ldan pa su zhig gis mthong

yang rtsom pa po nyid la mi phyed pa'i dad pa dbang med du bskyed pa sha stag ste/ zhib par ni bka' 'bum po ti gsum bzhugs pa'i so so'i dkar chag nas 'byung ba bzhin no/ /de
dag kyang ming gi mngon brjod kyi spras pas bying che/ tshig snyan ngag gi brgyan pas rna bar snyan/ don brjod bya dang 'brel bas rtogs sla/ gcod mtshams sdeb sbyor dang
mthun pas brjod bde ba la sogs pa bstan bcos rtsom pa'i yon tan thams cad tshang bas mkhas pa rnams yid 'phrog par byed pa yin no/ /bdun pa mkhas btsun bzang gsum gyi slob
ma ji ltar bskrun pa'i tshul ni/ lhar bcas 'gro ba'i skyabs mchog rigs ldan 'jam pa'i dbyangs kyi rnam par sprul pa sa skya 'khon gyi gdung brgyud bdag chen kun dga'
bsam 'grub pa dang / sngags 'chang bstan pa'i nyi ma ngag dbang kun dga' rin chen sku mched zhal rnam pa gnyis kyis gtso mdzad/ dus de tsam gyi sa skya pa'i bstan 'dzin gyi
khongs su gtogs pa'i stod mnga' ris/ bar dbus gtsang / smad mdo khams kyi sa'i cha la yod pa'i chos sde chen po'i mkhan po dang / grwa tshangs so so'i slob dpon dang /
blo gsal mang po'i 'dren pa dang / mi chen mang po'i bla ma sogs bstan 'dzin du khas che ba kun gyis rje nyid kyi zhabs zung la btugs te nyid kyi gsung thub pa'i bka' bzhin
du 'dzin pa'i bu slob mkhas

grub kyi tshogs rgya mtsho'i gos can ma lus pa khyab par gyur pa yin no/ /zhes thos so/ brgyad pa rnam dkar gyi mdzad pa gzhan yang ji ltar mdzad pa'i tshul ni/ bla ma gong
ma zhi bar gshegs pa rnams kyi zla ba byung ngo cog gi zla mchod dang / lo mchod dang / lha khang rnams kyi dkar me chag med dang / sngar yod rnams gong 'phel dang / 'phags
pa rin po che'i dus chen gsar btsugs dang / zla re bzhin tshes bcu bzhi la ljon shing mdzes rgyan gsar btsugs dang / khyad par brgyud pa'i gsol 'debs dang / tshul gsum
gsal byed sngon du btang nas/ dpal dges pa rdo rje rtsa rgyud zla ba byung ngo cog gi tshes bcu la gsar btsugs mdzad pa'i tshe/ dam pa de nyid kyang khri khar phebs te/
dge 'dun rnams la bsnyen bkur phun sum tshogs pa mdzad pa na me tog gi char pa kha ba lta bu babs pa de skabs kyi dge 'dun thams cad dbang du gyur pa yin no/ /zhes thos
so/ gzhan yang bla ma dang dkon mchog gsum gyi rten gsum mang du bzhengs pa dang / de dag la rab tu gnas pa dang mchod pa'i 'phreng ba bsam gyis mi khyab pa phul ba dang
/ dpal e waM chos ldan/ dpal ldan sa skya/ kha'u/ bskyed lhas/ snar thang byang chen/ dpal ldan rtse la sogs pa'i gnas khyad par can rnams su bstan srung rnams la thugs dam
bskang ba'i cho ga sogs rgyas par mdzad nas/ sangs rgyas kyi bstan pa yun ring du gnas pa'i 'phrin las 'chol ba sogs rnam dkar gyi mdzad

pa kho nas dus 'da' bar mdzad pa dang / gzhan yang bstan pa stobs kyis 'dzin pa'i mi dbang chen po rin chen dbang gi rgyal po sku mched dang / rgya ma khri dpon/ grwa lnga
rgyal po dang / dpal rnam sde pa/ hor tshe brtan don 'grub/ rnar thang sde pa don grub rdo rje la sogs pa rigs rus phun sum tshogs pa'i skyes bu 'byor pa dang ldan pa mtha'
dag gis dam pa nyid kyi zhabs pad spyi bor blangs te rnyed pa dang bkur bsti chen pos mchod nas mnyes par byas te/ chos kyi 'khor lo bskor bar gsol ba btab pas rang rang
blo dang 'tshams pa'i dam pa'i chos zab mo mang du gnang ste skal ba dang ldan par mdzad pa yin no/ /khyad par bdag nyid chen po 'dis ni dben pa la thugs gzhol ba dang
/ bstan pa'i bya ba 'chad rtsod rtsom gsum gyis dus 'da' bar mdzad pa ma gtogs/ che 'dod dang grags 'dod sogs 'jig rten chos brgyad kyi dri ma mi mnga' yang / sde 'khrug
la sogs pa las ngan can gyi sems can rnams sdug bsngal drag pos nye bar gdung pa'i tshe/ me pho 'brug gi lo bdag chen rin po che kun dga' rin chen pa dang / chos rgyal nam
mkha' tshe dbang rdo rje gnyis kyis gsol ba nan can btab pa la rten pa bla ma dam pa 'di nyid la mkhyen brtse nus gsum gyi yon tan phul du phyin pa mnga' ba'i stobs kyis
lugs gnyis la rten pa'i bka'i bdud rtsi legs par phebs pas sde srid tha dad nas sgo gsum gyi dbang po tshim ste/ bla ma dam pa 'di'i bka'

thams cad mkhyen pa'i gsung bzhin dang du blangs te/ sde 'khrug nye bar zhi nas 'gro ba ma lus pa phan bde la 'god par mdzad pa yin no/ /de nas 'brug lo zla ba brgyad pa'i
nyer lnga'i snga dro/ bla ma rin po che lung rigs rgya mtsho 'dren mchog dam pa de nyid dang mjal skabs/ lo chen ranta bha dra dang / chos rgyal nam mkha' tshe dbang rdo
rje sogs kyi byang phyogs su 'chad nyan rgyun bsring dgos tshul bka' phebs nan can byung na'ang / chos kyi thug pa 'phags pa 'jam dpal dang / nya mo'i thug pa gangs dkar
te se yin bsam zhabs drung bsnyags pa yin lags pa gsungs/ chos kyi bka' drin blo kha tshim pa rang mkhyen zhus pas/ da ka 'phags pa 'jam dpal kho rgas gda' 'byon pa phyis
pa nas dgongs pa bzhin yong ba dka'/ chos 'bul gang thub dag los byed de gsungs/ de dus nas myur du phebs pa la thugs rtse gtad 'dug go /de nas ston chos skabs su bdag chen
rin po che kun dga' rin chen pa'i gtsos pa'i tshogs pa rnam la dag pa gsum gyi khrid/ dbang rjes gnang / lung gi tshogs du ma bka' drin bskyangs/ lo de'i zla ba bcu gnyis
pa'i nyer lnga la gsung ngag rin po che btsugs nas dge 'dun tshogs pa brgyad brgya kha char gsung ngag shin tu rgyas pa/ dbang gong ma'i khrid cha lag yongs su rdzogs
pa lung gi skor dang bcas pa dang / khog phub sogs la bskyor chos

su sbrul lo sa ga zla ba'i tshes bcu bzhi'i bar du gnang / gzhan yang dge tshul nyis brgya lhag tsam dang / bsnyen rdzogs pa brgya sum cu tsam dkyus thog gcig la bsgrub pa'i
mkhan po mdzad/ gzhan yang dbang rjes gnang du ma dang / kun mkhyen rin po che'i bka' 'bum sogs lung gi skor mtha' yas pa bka' drin bskyangs/ zla ba drug pa'i ngo gang
la rtsa rgyud brtag pa gnyis pa'i bshad bka' shin tu rgyas pa rgyud gsum 'ba' zhig gi steng nas gnang / gzhan yang kun tu dgos pa'i gzhung bdun/ 'grel pa dag ldan 'phags
pa'i bsdus don mchan bu rnams kyi steng nas bshad bka' shin tu rgyas pa bskyor chos su gnang / gzhan yang lam skor phyi ma brgyad kyi khrid/ byin rlabs/ de skor gyi yig cha'i
lung rnams bka' drin tshad med pa bskyangs so/ /de nas 'bras yul skyed mos tshal du kun mkhyen shes rab 'od zer gyi dngul gdung la rab gnas dang / dge 'dun tshogs pa
la chos 'khor bskor ba la gsol ba yang yang du btab nas/ zla ba bdun pa'i tshes gsum la shar du phebs/ rab gnas dang skyid tshal gong 'og tu chos 'khor bskor grub nas/ rin
spungs sde srid yab yum la bka' chos thugs kha tshim pa gnang / bkra shis rdzongs kha lcags su bka' dbang gnang rjes/ tha skar zla ba'i tshes bzhi la e waM chos ldan du
dge 'dun chos sde'i bsu ba dang bcas te phebs so/ /tshes

lnga nas nyi ma lnga'i bar thugs sras chos rje dkon mchog rgyal mtshan pa gser sku lha khang du sku mtshams dam po mdzad pa la gang ci'i bka' lung bslab bya gnang ba la phebs/
tshes pa bcu'i nyin rgyud 'don pa rnams la sku 'gyed kyi mang ja dang bzhes spro mang po'i gnang sbyin mdzad/ gzhan gling bskor la cher mi 'byon na'ang dgongs pa sngon
du btang nas/ tshes bcu gcig nas nyi ma gsum gyi bar la phyag phyi ba nyung shas dang bcas te gling bskor la phebs skabs nam mkha' shin tu dwangs pa la me tog gi char shin
tu 'thug pa rang 'bab par snang / tshes bcu bzhi'i nyin sa mchod chen mo'i gling bskor la phebs pa'i tshe gling gi mtha' skor la skyes pho mo'i tshogs grangs med 'dus
pa rnams la bka' chos mtshon tsam re gnang ste dngos po mang po'i 'bul bzhes mdzad/ gling bskor 'khor 'phral mchod pa'i sprin phung dpag tu med pa'i dbus su spyod 'jug nas
gsungs pa'i sman 'jug stabs gcig len pa'i cho gas byung chub kyi mchog tu thugs bskyed mdzad pa'i tshe/ me tog gi char kha ba lta bur babs so/ /de nyin khri kha nas bka'
lung la/ sang nyin sangs rgyas kyi lha babs kyi dus chen yin smon lam gang btab bya ba phrag brgya'i 'gyur du gsungs pas/ ja dung byung dus dge 'dun tshang ma 'du khang
du byon la smon lam mdzod/ rang cag dpon slob rnams lhan gcig tu 'tshogs nas smon lam byed pa skal ba bzang pa yin gsungs/ tshes

bco lnga'i mang cha'i steng khri khar phebs nas/ bsngo rgyu'i dge rtsa'i skabs su rang cag dpon slob rnams kyis dus gsum du bsags pa'i dge rtsa 'dis mtshon nas gsungs te/ bstan
pa yun ring du gnas pa dang / mtha' yas pa'i sems can gyi don du sngar nas ma byung ba lta bu'i bsngo ba smon lam shin tu rgyas par mdzad do/ /dgu pa gzugs sku chos
dbyings su thim pa'i tshul ni/ snga sor dgung lo lnga cu tsam bzhes pa'i tshe ngor dbang khang du khros gtam gcig la/ nga ni drug cu re gcig pa la 'gro gsungs pa'i bka' lung
gsal po gnang ba nang so don grub rdo rje la brgyud nas thos pa dang / 'brug lo bla ma rin po che lung rigs rgya mtsho'i gsung chos kyi gsol ba btab dus/ 'byon pa phyis
nas thugs dgongs rdzogs pa bzhin ni yong ba dka' gsungs pa dang / sbrul lo zla ba dang po'i tshes bcu drug la snang gsum grol nas sang nyin sems bskyed chen mo yong rgyu'i
do nub rje nyid la de thob kyi dngos slob ldog chos 'khor sgang gi bla ma chos rje byams pa blo gros rgyal mtshan pa'i rmi lam du/ e waM chos ldan gyi srang khrod kyi
sbag sbug thams cad na bud med la lhus blangs pa'i skye bo'i tshogs grangs med pa lcags kyu dang bcas pa'i mda' dar sna lnga/ sil snyan chung chung / gsang ba'i rnga chung
/ pheg brdab pa dang bcas pa'i rol mo'i tshogs mang du thogs te/ gab pa'i tshul du 'dug pa la

ci yin dris pas/ rje btsun bla ma rin po che zhing gzhan du spyan 'dren pa yin zer/ de nas bla ma rin po che sku'i gzi mdangs nyi zla zil gyis gnon nus pa lta bu'i sa zhu dang
bcas bla brang gi nub sgo nas phebs byung pas mi de thams cad lang nas mda' dar gyi g.yab mo khra thib thib pa dang / rol mo sna tshogs kyi sgras ber 'gro ba lta bu byas
nas/ chos khri thang yin snyam pa gcig gi lho phyogs la spyan drangs song ba/ chos khri mthon po spos zhal gyi bang rim du ma dang ldan pa kha lho bltas gcig gi steng
du phebs byung ste/ bang rim rnams la bud med mang po bsdad/ bud med kyi gtso mo smug tshon ma gnyis kyis zhabs pus g.yas g.yon mnan nas 'dug de nas skye bo'i tshogs grangs
med pa rnams la theg pa chen po'i sems bskyed kyi cho ga mdzad kyin 'dug pa rmi ba dang / tshes bcu bdun nas sku mtshams mdzad pa'i skabs/ nyer gcig gi nyin mgul cham
la bsnyad pa'i sku khams shin tu ltem pa gcig byung 'dug pa nas/ snga so'i thugs bzhed bzhin yin na dgung lo re gcig bzhes pa dang / rta zla'i nyer gcig la phebs rgyur 'dug
na'ang / tha skar zla ba'i nyer gcig bar bzhugs pa ni gsar du sleb pa'i slob ma dga' zhig gi don la thugs brtse bas dgongs par 'dug cing / sbrul lo zla ba drug pa'i tshes
bdun skor la rje btsun spyan snga rin po che dkon mchog rgya mtsho lo dgon par bzhugs skabs/

chos mdzad pa snying pa zhabs drung du bslab bya zhu ba dang zhugs shig 'bul ba la gnang ba'i zhu lan du/ khyed sems la lhang lhang yod na'ang sa gad 'gyangs pa nas/ da ni
rang cag dpon slob gnyis tshe 'dir ma 'phrad kyis dogs gsungs pa gnang 'dug pa dang / gang ltar de lo mi bzhugs pa la snga mo nas thugs brtse gtad 'dug pa bzhin/ tha skar
zla ba'i tshes bco lnga'i dgong chos khri thang la zhabs skor la phebs skabs sku cung zad khyags pa'i rkyen byas tshes bco lnga'i tho rangs cung zad snyung ste bcu drug
gi nyin/ gnyer chen dge slong chen mos bkod pa mdzad de/ dpal ldan sa skya chos 'khor lhun po/ thub bstan yangs pa can grwa tshangs chen mo/ thub bstan rnam rgyal/ gser mdog
can 'bras yul gong 'og na lendra rnams su sku rim gyi mang ja brten bcas dang / sgo rum dang / kha'u bskyed lhas su gtor gsos gos dar dang bcas pa phul/ dpal e waM chos
ldan du tshogs pa lnga brgya skor la sku rim gyi mang ja snga ja dgong ja tshes bcu drug nas nyer lnga'i bar du snang ste/ sku bzhugs pa'i lugs su byas nas sku rim 'ba'
zhig bsgrub/ de skabs me tog gi tshar rgyun mar babs pas khams pa rnams na re/ nga'i bla ma 'di snyung ba dang nam mkha' 'di la 'di 'dra ba dgos rgyu med zer mchi ma gtong
mi yang mang po byung / tshes bcu dgu'i nyin gsol

dpon sogs sku mdun na yod pa'i tshe/ byang pa chos rgyal chen po shin tu snyung ba'i 'o brgyal bar rang 'dug na'ang / da lta mnal gcig byung 'dug gsungs zhal 'dzum mdzad/ sde
srid snyung ba'i gtam ye ma gsan na'ang de ni thugs mngon par shes pas mkhyen pa gdon mi za'o/ /de nyin bka' chem gyi tshul du grwa pa so so'i lag tu gos gzan dum bu leb
tsam re byung na dga' spro chen po yongs bas nga rang da lta gyon bzhin pa'i gos gzan cha tshang zhig sku rim gyi tshul du thongs/ nged da lan bsdod shas chung bas bla
ma snyung ba'i sku rim dang / gshegs nas dge rtsa byed pa yin zer sprin dkar po la tshad btsugs nas 'ong ba'i grwa pa snyoms chung rnams kyi chas kha zad nas log 'gro ba
'di sems la shin tu zan pa zhig yod pas grwa pa sbyin bdag dang bcas pa la bsdud mo'i rigs ye ma len gsung ba yin gyis la dril sgrogs/ nged la dus ja zur pa mi dgos shing
/ phyi rten dang nang rten sogs kyi spros pa yang cher byed mi dgos/ bla ma gong ma rnams kyi dus rje'i dmigs zur na yod pa'i steng nas nged kyi dge rtsa la ye ma gtong
/ bla ma gong ma rnams kyi dus ja tal po rnams dang / nged rang gis gsar btsugs kyi dge rgyun rnams ma chag na nged kyi dge rtsa de ka yin/ da lan nga rang bsdur tsam gyi
dngos po zur na yod pa'i

steng nas thongs la/ grwa pa rnams ci dga' dgar longs spyod du chug rab tu byung ba shi ba'i rjes su mya ngan byed pa chos dang mi mthun pas de 'dra'i rigs ye ma byed/ da lan
gyi gtor bsgrub chen mo sogs bstan pa'i bya ba rnams yar 'phel du yong ba gyis gsungs pa sogs bka' chems zhib par phebs skabs/ dge slong chen mo ba sogs kyis da lo sku
dog chen po yod zer ba nas/ spyi dgos kyi grwa dgon rnams su sku rim mang ja sum brgya tsam bsgrubs/ da lan ma bzhugs pa'i dpe mi 'dug lags zhu ba sogs kyi ngu 'bod mang
du zhus pas/ rim gro de bzhin bgyis pas nged dgon par sleb/ dpon slob 'phrad byas pa 'di ka dkon mchog gi thugs rje yin mod/ bar lam du shi na rus pa yang mthong ba 'dug
gam/ gtan du 'grogs rgyu su la yang mi 'dug 'grogs yun ring po yin/ rdzogs pa'i sangs rgyas skye 'chi dngos su spangs kyang gzhan ngor 'grongs pa'i tshul bstan pa yin gsungs
ba sogs phebs 'dug tshes nyi shu'i nyin g.yab chen du bzhugs nyi ma phebs pa'i tshe/ thugs sras dge slong chen mo ba la/ nged kyi 'og 'di bzhin du song 'dug gsungs/
dge slong pas bltas pas gsang gnas lba ba dang bcas pa sbubs su nub nas shul khab sbom shong ba tsam zhig 'dug zer ba rje dbon dkon mchog dpal ldan pa nas brgyud de/ de'i

dngos slob rnams kyi gsung las thos so/ nyer gcig gi snga dro snga bar rje dbon pas sku drung du byon nas/ sku khams shin tu snyel ba yod pa 'dra zhus pas/ da lta na rgyu med/
tshes bco brgyad kyi nyin na ba byung gsungs/ thugs dam gyi ltas ji ltar byung zhus pas/ bcu drug gi tho rangs cung zad gnyid pa'i rmi lam du gcer bu 'dom dkris las med
pa ral pa'i thor cog can zhig la phyag gcig byas pa rmis/ phyi thal yin pa 'dug gsungs/ 'o na sngar gyi sku khams ma bde ba byung dus/ sa lo 'jam dbyangs chen po mnal
lam du 'byon gyin yod 'dug pa byung lags sam zhus pas/ nam zer gyis 'dug gsungs/ na ning lam 'bras kyi skabs zhig tu grib la rten nas sku khams snyel dus gsung gi 'dug lags
zhus pas/ khyed dran pa gsal/ gzhan yong gi yod rje yab sras gsum ka'i zhal dngos su ston/ rje sangs rgyas rin chen thugs brtse ba yin nam/ khyed kyi khams 'dus 'di dang
po rkyen 'di la rten nas byung / bar du sman spyad rim 'gro 'di bzhin gyis/ tha mar bzhag 'di tsam la phan gsung ba yong gin yod de/ na ning 'chings la the ba nas/ lang
long mang du byas 'jig rten pa rang rgyud pa ltar du song / kha bton kyang gnad du mi 'gro ba byung bas/ rje bla ma gsum gyis thugs kyis

btang pa 'dra/ da bar zhal bstan ma byung gsungs pas/ shin tu 'jigs shing gsol ba mi theb pa 'dra snyam pa rje dbon nyid kyi thugs la shar/ yang lan gcig rje dbon dkon mchog
dpal ldan la spyan cher te gzigs nas/ dang po nga lo bcu gsum la chos sgor zhugs/ nyi shu rtsa lnga la 'chad nyan byas/ sum cu rtsa bdun la e waM gyi gdan sa byas/ bzhi
bcu rtsa dgu la bdag chen sku mched gnyis kyi bla ma byas/ rang lo'i 'phar ba yin te/ da lo cung zad dog pa 'dra/ lar khri thog tu sleb nas lo gsum tsam phyi nang kun nas
zag bsog byed mi mang rab byung ste/ rang gi byed rgyu chos 'chad pa'i khur ma gtogs med snyam pa byas/ gang la yang 'jug rtogs ma byas pas/ phyis su grwa rigs/ sde dpon
sogs sus kyang tshad mar 'dzin/ de bla ma'i bka' drin yin par go da bla brang gi lho skya spo ba dang / zhig gsos 'dra ma thub/ tsha khang 'di rnams la bcos ma thub/ bdag
chen sku mched gnyis 'di bas thugs mthun tsam byung na bsam pa yod/ 'di tsam sems 'phrang ba 'dug gzhan gdan sa byas nas lo nyi shu rtsa bzhi song ste/ dus chos gsum ma
chag pa byas/ bla ma gong ma'i dus ja dkar me rnams kyang yar ldan du spar/ dus phyis dag ljon spyi gsum dang / gtor ma brgya rtsa tshong e byed zer ba'i dus su/ ngas spyi
don/ sgos don/

bsdus don tsam bshad nyan byas/ sa skya pa'i bstan pa ma nyams tsam byung / nga'i brtsams chos rnams blta rtog gyis/ brgal lan nges don/ tha snyad sogs gang la yang thogs pa
mi yongs gsungs pa'i zhal lta 'das ma 'ongs du ma gnang / nyi ma gung la nye tsam na 'jigs byed kyi gtor bzlog gcig dge 'dun bcu lhag tsam gyis mdzad kyi yod tshe/ dung
chen 'bud pa'i skad gcig 'dug gsungs/ drug cu pa'i lags zhus pas/ rim gro 'dra gyis dang / da lan dkar phyogs dang nag phyogs gnyis su thob zhig 'dug ste/ nag phyogs kyis
thob pa 'dra gsung / de nas nyer gcig gi nyi ma gung yol tsam la rje dbon sogs sku 'khor nyung shas zhabs drung na yod tshe/ mchod g.yog pas thugs dam gtor 'bul mdzad lags
sam zhus pa na/ da lta khams dang ba rang mi 'dug cung zad gcig nas thugs dam dang gtor 'bul rnams tsha tsha gdab gdab byed pa'i dus gcig yong gsungs/ dbon chen gyi thugs
la da rang gsol ba mi theb pa 'dra dgongs/ gser sku lha khang nas thugs sras dkon mchog rgyal mtshan pa spyan drangs/ dum cig nas sku 'khrus cung zad byung ba'i rnam
snang dang gsol zho bsres nas rje nyid kyis gsol/ rje dben sogs sku 'khor ba rnams la'ang cung zad re gnang / lhag ma ser sku nas la gnang / dbang bskur ba thob pa'i slob
dpon gyi dri chen dri chu la gtsang tsog med par bza' nus na dngos grub

sna re yong gsungs/ so so skye bos bla ma'i rnal 'byor bsgom pa 'di snang la rang bzhin med pa yi dam dang dbyer med du mi mthong ba/ sha rus kyi gdos bcas 'di ka mthong ngam
gsungs/ sku gshed chung bas dbu tshugs mi thub snyam byed pa la/ dbon chen gyi dbu lam nas bteg pas/ cung zad mi gsal ba'i tshul gyis/ 'di na go bo rab 'byams pa zhes
thang gnyis tsam gsungs pa/ rje dbon gyis gsal po go ba rang ma byung bas/ bde ba can lags sam zhus pas/ 'o 'o bde ba can yin/ 'di na go bo rab 'byams pa bzhugs gsungs/ lan
gcig spyan bar snang la had kyis gzigs nas/ 'o nga la a ma ra theb byung / 'chi ba med/ gzhan la ma zer yid mi ches gsungs/ sku 'khor gzhan rnams ni bka' drin che lags
zer gyin 'dug dbon chen gyi thugs la nges don du skye 'chi spangs pa yin zhes gsungs bar go de nas gtor ma la chab thongs gsungs/ thugs dam rnams tshang ma mdzad/ gzhan
yang bde mchog gi sngags/ tshe gzungs/ a ma ra Ni/ ma Ni sogs sngags mang du gsungs/ gtor 'bul rnams skad cig gi bskyed cing 'bul bar mdzad/ 'o nga'i rus pa 'di mes bzhu/
tsha tsha btab nas stod smad kun la bskur/ yid bzhin gyi nor bu lag tu byung ba lta bu'i dga' tshor byed pa'i dus yong zhing / sde srid so sor dus

'khrugs kyi dbang gi chings 'jags 'di rnams brtan par yong ba'i snyan 'bul nan chags phul/ des bsam pa rdzogs gsungs/ rje dbon la thar pa rtse pa a 'byon ltos gsungs/ yang
yang gzigs su phebs pas ma byung / nyi ma bzhud nas yang dbon chen la ltos shog gsungs/ gzigs pas phebs ma byung / rje dbon gyis sku drung du byon nas da bar phebs ma byung
zhus pas/ nyi ma ga tsam 'dug gsungs/ nyi ma bzhud 'dug zhu ma nus pa nas/ nyi ma cung zad cig 'dug zhus las/ bu tshas brdzun byas/ nyi ma bzhud nas med/ da rang mi 'byon
pa e yin gsungs/ nga la bde sdug ci byung yang rje btsun rin po che dang / rgyal sras rin po che'i bka' drin dang sngon las su go gsungs/ de nas dag pa'i gzigs snang
gi dus 'da' zhing / thugs dam gyi rim pa thams cad rdzogs par mdzad de/ mda' kha ma zab mo'i ngang nas nyer gcig gi mtshan sum gnyis tsam song ba'i dus su sku gshegs pa'i
tshul bstan par 'gyur te/ de'ang gzhi sems dpa'i skyil krung la phyag gnyis mnyam gzhag la sku rgyab dbu snyel la cung zad bsten pa'i rnam par bzhugs so/ /de nas bzung ste
dri bzang dang / rol mo'i sgra dang me tog 'bab pa la sogs pa kun gyis mthong zhing thos pa byung zhing / nyi zla yang 'od nyams par gyur to/ /de nas nyer gsum gyi nyin
thugs dam grol te dbu'i

gtsug nas byang sems dkar po nas 'bru tsam zhig byon/ de nyin sku gdung rin pa che'i gdung sgrom du spyan 'dren zhus nas gos dar bsam gyis mi khyab pa na bza'i tshul du g.yogs
te/ mchod sprin rgya mtsho'i dbus su gzim chung du bzhugs su gsol lo/ /de nas nyer lnga'i snga ja ma grol bar sku gshegs pa gsang ste sku rim 'ba' zhig bsgrub/ de nyin
tsha rting ma la bla brang thar pa rtse nas mang ja gdan bzhes bzang po dang bcas pa gnang ba'i steng du/ rje btsun sangs rgyas sengge pa'i drung phebs te bka' chems rnams
bskyor ba mdzad pas/ dge 'dun tshogs pa thams cad gdung shugs drag po'i sgo nas spyan chab kyis 'du khang gang ba lta bu mdzad/ de rting rje btsun sangs rgyas seng ge
ba 'o rgyal ba cung zad sangs pa na/ bla brang la bskor ba mang du gyis la gdung mjal la byon gsungs pa sogs kyi bka' lung mang du gnang rjes/ mchod tshogs dpag tu med pa
bshams nas bla ma mchod chog yan lag bdun pa sogs 'dun pa rtse gcig pa'i sgo nas gsol ba btab rjes tshogs pa rnams kyi gdung mjal la byon/ de nyin na bza' 'bul ba la dge
'dun skye bo'i tshogs dang bcas pa stong phrag tsam la/ nas khal gnyis re bla brang nas gnang / sku gdung rin po che'i drung du thugs sras dkon mchog rgyal mtshan pa dpon
slob bdun phrag re'i dges pa rdo rje'i bsgrub mchod

snga chog dgong chog dang gsol 'debs gdung bzhu ma grub kyi bar du phul/ gzim khang g.yab chen du bla ma rin po che lung rigs rgya mtsho dang / rje shar khang nas gnyis kyi
gtsos pa'i dge 'dun lnga bcu tsam re'i dges pa rdo rje'i bsgrub mchod snga chog dgong chog nyer lnga nas zla ba phyi ma'i tshes bco brgyad kyi bar du phul te/ gsol 'debs
pa rnams la bsnyen bkur phun sum tshogs pa gnang sbyin dang bcas pa bsgrub/ de nas phyogs kyi dgon pa che phra phar cher du mang ja 'gyed bcas stobs che ba dang / tshes
bcu nas gsol 'debs chen mo btsugs te dge 'dun stong phrag du ma dang / rtogs ldan pho mo lnga brgya tsam la mang ja snyed bkur 'bul nod blo'i ra ba las 'das pa dag bsgrub
cing / gzhan yang lo dus zla dus kyi dus mchod/ phyi rten nang rten bzhengs pa sogs chos rje gdan sa pa dang / rje dbon rnam pa gnyis dang bcas pa'i do dam rkang len mdzad
nas phul du phyin pa bsgrub par mdzad do/ /sku gdung rin po che rgyal zla ba'i nyer gcig la bzhu la phul ba'i tshe dud sprin thams cad rdo rje dang ral dri dang / mchod
sprin gyi rnam pa dpag tu med par gyur nas nam mkha'i ltos khyab pa byung zhing / gdung ring bsrel 'brel dpag tu med pa byung ba rnams rten so so'i nang du bzhugs su gsol/
gdung rus lhag ma rnams la gdung tsha che chung khri khrag du ma btag

nas gser gyi na bza' can du byas te/ der bzhugs kyi dge 'dun rnams la gdung thal tshon pa re/ bzhu ril bu/ na bza'i dum bu/ gdung tsha re dang bcas 'gyed par mdzad cing / dad
ldan gyi slob ma rnams la phyogs su yang bskur ba gnang / gdung tsha lhag ma rnams rten so so'i nang du bzhugs su gsol/ bcu pa mdzad pa 'phrin las kyi 'khor lo rgyun mi
'chad pa'i tshul ni/ kun gyi skyabs gnas dam pa de nyid zhi bar gshegs kyang / nyid kyi slob ma rnams/ yang slob dang / nying slob sogs kyi dam pa de nyid kyi 'phrin las
sangs rgyas kyi bstan pa gnas kyi bar du chu bo chen po'i rgyun ltar spel te mdzad pa 'phrin las kyi 'khor lo rgyun mi 'chad pa 'byung ba 'di ni rmad du byung ba'i rten
'brel gyi sgo bla na med par shes par bya'o/ /de ltar rdo rje 'chang dngos e waM pa/ /thams cad mkhyen pa dkon mchog lhun grub kyi/ /rnam thar mdo tsam bshad pa'i dge ba
yis/ /bdag cag dpon slob sgrib kun byang gyur cig /de la brten nas dus 'dir tshe ring zhing / /lnga phung bro nad dang bral dbang po gsal/ /bstan pa 'dzin pa'i rigs brgyud
myur 'byung zhing / /de rgyun bskal par rgyun mi 'chad par shog /bdag dang gdul byar bcas pa'i 'gro ba rnams/ /nam zhig tshe 'di'i snang ba nub ma thag /kun kyang lhan
cig bde ba can skyes nas/ /slar yang sprul

pas bstan pa rgyas byed shog /ces mkhas pa'i dbang po rje dkon mchog lhun grub kyi rnam par thar pa mdo tsam bshad pa 'di yang / sa skya pa shAkya'i dge bsnyen theg pa mchog
gi rnal 'byor pa sngags 'chang ngag dbang kun dga' bsod nams grags pa rgyan dpal bzang pos rje nyid kyi rnam thar mthong ba'i tshe/ ngo mtshar ba'i mdzad pa rnams dang
/ mkhas pa'i dbang po de nyid kyi gsung rab mtha' dag la thos bsam byas pas/ dang 'dod kyi dad pa dbang med du skyes pa'i rkyen byas/ rje nyid kyi dngos slob chos rje blo
gros rgyal mtshan pas mdzad pa'i rnam thar chen mo nas btus te/ rang lo zhe gcig lon pa me mo glang gi lo dpal sa skyar gsung ngag tshar bdun pa bshad dus tha skar gyi zla
ba'i tshes nyer gcig rje btsun dkon mchog lhun grub de nyid zab mo chos dbyings su mnyam par bzhag pa'i dus dran gyi mchod pa 'bul ba'i nyin bzhi thog bla brang gi yang
steng bkra shis brtsegs su sbyar ba'i yi ge pa ni gso ba rig pa dang yi ge'i 'du byed la mkhas pa'i phul du phyin pa gdong dga' pa bsam pa don chen gyis bgyis so/ /'dis
bdag can dpon slob rnams kyi 'di phyi'i don thams cad yid bzhin du 'grub pa'i rgyur gyur cig/ //sarba mangga laM// //gcig zhus// //

